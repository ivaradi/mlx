<html>
<head>
  <title>MAVA Logger X Felhasználói kézikönyv</title>
  <meta http-equiv="Content-Type" content="text/html; charset=UTF-8" />
</head>
<body>
  <div align="center"><h1>MAVA Logger X Felhasználói kézikönyv</h1></div>

  <h2><a name="overview">Áttekintés</a></h2>

  <p>
  A MAVA Logger X a Malév Virtual légitársaság színeiben
  történő szimulált járatok végrehajtását kíséri figyelemmel, és összegyűjti a járatról a
  <a href="http://virtualairlines.hu">MAVA honlapjára</a> további
  elemzés céljából elküldendő adatokat. Ez a kézikönyv leírja a
  program használatát. A program képességeinek teljes kihasználásához
  szükség van élő Internet kapcsolatra, még akkor is ha nem a VATSIM
  vagy az IVAO hálózaton repülünk. Ezzel együtt azonban lehetséges
  járatot teljesíteni hálózati kapcsolat nélkül is.
  </p>

  <p><a name="flightRating"/>
  A járat teljesítésének követése közben a program folyamatosan
  ellenőrzi, hogy a repülőgép konfigurációja megfelel-e a légitársaság
  működési eljárásaiban meghatározott paramétereknek. Például a
  repülőgép fényeit meghatározott szabályok szerint kell fel- és
  lekapcsolni, nem haladhatunk meg bizonyos tömeg- és
  sebességkorlátokat, s.í.t. Az elvárt paraméterektől való eltérések,
  vagy hibák a kezdeti 100 pontot (vagy százalékot) meghatározott
  mértékben csökkentik. Az eredmény a járat <i>pontszáma</i>. Néhány
  eltérés annyira súlyos, hogy <i>NO GO</i> hibának tekintjük és a
  járat elutasítát eredményezi.
  </p>

  <p>
  A hibák mellett a program más paramétereket is figyel, amelyeket egy
  szöveges <a href="#logTab"><i>napló</i></a>ba jegyez le. E naplót is
  tartalmazza az elküldött PIREP (<b>PI</b>lot's <b>REP</b>ort), és a
  Malév Virtual tapasztalt pilótái ezt is elemzik, illetve adott
  esetben megjegyzést fűzhetnek hozzá. Így tökéletesíthetjük a járatok
  teljesítésének színvonalát.
  </p>

  <p><a name="flightStages"/>
  A program a járat teljesítését több <i>fázis</i>ra bontja. Az egyik
  fázisról a következőre való átmenetet automatikusan érzékeli. Az
  alábbiakban felsoroljuk e fázisokat és azokat a feltételeket,
  amelyeknek teljesülniük kell az egy adott fázisba való belépéshez:
  <ol>
    <li><b>beszállás</b>: Ez a járat első fázisa.</li>
    <li><b>hátratolás és kigurulás</b>: Ha a beszállási fázis alatt
    felengedjük a parkoló fékeket vagy a guruló sebesség meghaladja az
    5 csomót, a program ebbe a fázisba lép.</li>
    <li><b>felszállás</b>: Ha kigurulás közben vagy megszakított
    felszállás után túllépjük az 50 csomós földhöz viszonyítot sebességet,
    majd 60 másodpercen belül elemelkedünk, az elemelkedést követően lép a
    program felszállási fázisba. A felszálló konfigurációt azonban az
    50 csomó túllépésének időszakában menti el, majd a fázisba való
    belépés pillanatában ellenőrzi, illetve írja a naplóba. Ha az 50 csomó
    túllépését követően 60 másodpercen belül nem emelkedünk el, a program
    sebességtúllépés hibát naplóz. Ugyanez történik, ha az 50 csomó túllépését
    követően a sebesség ismét 50 csomó alá csökken. Ha azonban ezután a
    <a href="#takeOffPage"><i>Felszállás</i></a> oldalon bejelöljük a
    <i>Megszakított felszállás</i> jelölőnégyzetet, a hiba eltűnik és
    <b>megszakított felszállás</b> fázisba lép a program.</li>
    <li><b>emelkedés</b>: Ha felszállás közben behúzzuk a futóműveket
    vagy elérjük a reptérhez viszonyított 3000 láb magasságot.</li>
    <li><b>utazó</b>: Ha felszállás utáni, vagy megszakított megözelítés vagy
    leszállást követő emelkedés közben az utazómagasságot 2000 lábnyira
    megközelítjük.</li>
    <li><b>süllyedés</b>: Ha az utazó fázis közben a repülési magasság
    több mint 2000 lábbal az utazó magasság alá csökken.</li>
    <li><b>leszállás</b>: Ha süllyedés vagy átstartolás közben a
    futóműveket kiengedjük és a reptérhez viszonyítva 2000 láb alá
    csökken a magasság. Valamit akkor is, ha emelkedés közben süllyedni
    kezdünk és az előbbi feltételek is fennálnak.</li>
    <li><b>átstartolás</b>: Ha leszállás közben visszahúzzuk a futóműveket.</li>
    <li><b>begurulás</b>: Ha leszállás után a repülőgép a földön gurul
    és a földhöz viszonyított sebessége 25 csomó alá csökken.</li>
    <li><b>vége</b>: Ha a parkolófékeket behúzzük és a gázturbinák N<sub>1</sub>
    paramétere 0,5 alá, vagy a dugattyús motorok fordulatszáma
    0-ra csökken. Ez a járat teljesítésének utolsó fázisa.</li>
  </ol>

  <p>
  A szimuláció élményének javítására a program a járat teljesítésének
  egyes szakaszaiban megfelelő beállítás esetén
  különféle <a href="#prefsSounds">hang</a> állományokat, mint például
  a légiutaskísérők bejentéseit, játssza le. Ezen állományok a
  programhoz tartoznak, és vagy automatikusan kerülnek lejátszásra,
  vagy ha megnyomunk egy gyorsbillentyűt a szimulátorban. Emellett
  előre felvett hangállományokból az egyes repülőgép
  típusokhoz <a href="#checklistEditor">ellenőrzőlistákat</a>
  állíthatunk össze. Az ellenőrzőlistákat alkotó hangfelvételeket egy
  másik gyorsbillentyű lenyomásával játszhatjuk le egyenként. Ezzel
  kapcsolatban további tudnivalók az
  <a href="#prefsSounds">alábbiakban</a> olvashatók.
  </p>

  <p><a name="onlineACARSSystem"/>
  A Malév Virtual rendelkezik egy <i>Online ACARS rendszerrel</i>,
  amelyik a <a href="http://virtualairlines.hu">MAVA honlapján</a>
  valamint egy
  <a href="http://virtualairlines.hu/acars2/show.html">térképen</a>
  is megjeleníti a folyamatban lévő járatok állapotát. A térkép a programban is
  <a href="#acarsTab">megjelenik</a>.
  </p>

  <p><a name="onlineGateSystem"/>
  A Malév Virtual továbbá egy <i>Online kapukezelő rendszert</i> is
  üzemeltet, amelynek adatbázisa tartalmazza a flottát alkotó
  repülőgépek helyét. Egy adott repülőgép tartózkodhat a budapesti
  ferihegyi repülőtéren, amikor is az adatbázis tartalmazza, hogy
  a gép melyik kapun vagy állóhelyen áll. Ha ez a helyzet, és
  Ferihegyről indul az éppen teljesített járat, a program
  <a href="#connectPage">megjeleníti</a> a kapu vagy állóhely számát,
  és a szimulátorban javasolt a megjelelölt pozícióra állítani a
  gépet. Ha Ferihegyről indulunk, de a repülőgép máshol van (például
  egy másik járat teljesítése miatt),
  <a href="#gateSelectionPage">kiválaszthatjuk</a>, hogy honnan
  szeretnénk indulni. Az Online kapukezelő rendszer adatbázisa külön
  is <a href="#gatesTab">megjeleníthető</a> a programban.
  </p>

  <p>
  A fenti két rendszer csak online repülés esetén használható.
  </p>

  <p>
  A program automatikusan frissíti önmagát. Elinduláskor leellenőrzi,
  hogy van-e a telepítettnél újabb változat. Ha igen, letölti azt, majd
  újraindítja saját magát, immár az új változatban. A frissítés
  nemcsak a hibajavítások beszerzése miatt fontos, hanem például azért
  is, mert a program bővülhet újabb ellenőrzésekkel vagy a már meglévők
  közül egyesek kifinomultabbá válhatnak, és ha túl régi változatot használunk, a
  PIREP javítók akár amiatt is elutasíthatják a járatot.
  </p>

  <p>
  A program tartalmaz egy <a href="#bugReportWindow">hibajelentő</a>
  eszközt is, amivel a használata során előforduló problémákat jelenthetjük.
  </p>

  <h3><a name="gui">A grafikus felhasználói felület</a></h3>

  <p>
  Az alkalmazás felülete a megszokott elemekből (gombokból,
  jelölőnégyzetekből, listákból, szövegbeviteli mezőkből, stb.) épül
  fel. A legtöbb elem rendelkezik tooltippel, amelyek e kézikönyv
  mellett további segítséget nyújtanak a program használatához. A
  legtöbb elem a billentyűzetről is kezelhető, ha a címkéjében lévő
  aláhúzott betűt vagy számot az <b>Alt</b> billentyűvel együtt
  ütjük le.
  </p>

  <p>
  A program legtöbbször használt része a főablak, amelyet az
  alábbiakban részletesen leírunk. Ha az ablakot minimalizáljuk vagy
  lecsukjuk, alapértelmezésben csupán eltűnik, de maga a program
  tovább fut. A lenti képen is látható tálcaikon segítségével az
  ablak újra megjeleníthető.
  </p>

  <div align="center">
    <table>
      <tr>
        <td>
          <img src="statusIcon1.png" alt="The status icon" hspace="20"/>
        </td>
        <td>
          <img src="statusIcon2.png" alt="The status icon menu" hspace="20"/>
        </td>
    </table>
  </div>

  <p>
  Ha rákkantintuk a tálcaikonra mikor a program ablak nem látszik,
  akkor az megjelenik. Ha az ikon fölé visszuk az egérmutatót, majd
  várunk, a repülés aktuális fázisa és pontszáma jelenik meg. A
  tálcaikon jobbgombos menüje az alábbi pontokat tartalmazza:
  <ul>
    <li><b>Mutasd a főablakot</b>: a főablak megjelenítése vagy elrejtése.</li>
    <li><b>Mutasd a monitor ablakot</b>: a <a href="#monitorWindow">monitor ablak</a>
    megjelenítése vagy elrejtése.</li>
    <li><b>Kilépés</b>: kilépés az alkalmazásból. A kilépési szándékot
    a megjelenő ablakban meg kell erősíteni.</li>
  </ul>
  </p>

  <p>
  Az alkalmazásból a <b>Fájl/Kilépés</b> menüpont választásával vagy a
  <b>Ctrl+K</b> billentyűkombinációval is kiléphetünk.
  </p>

  <p>
  Ha elindítjuk a programot, de az már fut, akkor a már futó példány
  főablaka jelenik meg ahelyett, hogy új példány indulna el.
  </p>

  <p>
  Ha a számítógépen először fut a program, az alábbi dialógus ablak jelenik meg:
  </p>
  <div align="center">
    <img src="registrationDialog.png" alt="A regisztrációra rákérdező dialógus"/>
  </div>

  <p>
  Ha még nincs regisztrációnk a MAVA-nál, kattintsunk a <b>Regisztráció</b>
  gombra. A regisztráció folyamatának leírása <a href="#registration">itt</a>
  olvasható el. Ha már van pilóta azonosítónk és jelszavunk, kattintsunk a
  <b>Mégse</b> gombra, és az alábbiakban leírtaknak megfelelően haladjunk tovább.
  </p>

  <h2><a name="mainWindow">A főablak</a></h2>

  <p>
  A lenti ábra az alkalmazás főablakának a képe. A felső része a
  megszokott menüsort tartalmazza, amelyről az alábbiakban olvasható
  több tudnivaló. Az ablak középső része több fülből áll, amelyek
  használatát a lentiekben részletesen leírjuk.
  </p>

  <a name="mainWindowShot"/>
  <div align="center"><img src="mainWindow.png" alt="The main window"/></div>

  <p>
  Az ablak alsó része az állapotsor. Bal szélén látható a
  szimulátorral való kapcsolat állapotát jelző ikon. Mivel a program
  folyamatosan figyeli a repülőgép paramétereit, kommunikálnia kell a
  szimulátorral. E kommunikációs csatorna állapotát az ikon színe jelzi.
  </p>

  <p>
  Ha az szürke, a program nem áll kapcsolatban a szimulátorral. Ez
  normális a járat teljesítése előtt és azután. Ha az ikon zöld színű,
  a kapcsolat él és megfelelően működik. Ha az ikon piros, a kapcsolat
  megszakadt. Ebben az esetben egy dialógus ablak jelenik meg. A
  kapcsolat megszakadásának legvalószínúbb oka a szimulátor
  elszállása. Ebben az esetben indítsuk azt újra és a repülést
  állítsuk vissza, amennyira csak lehetséges, az elszállás előtti
  állapotra. Ezután kattintsunk az <b>Újrakapcsolódás</b> gombra, és a
  logger megpróbálja visszállítani a kapcsolatot a
  szimulátorral. Mivel megőrzi a járat összes adatát, ott
  folytathatjuk, ahol abbahagytuk.
  </p>

  <p>
  Ha a kapcsolat megszakadásának más az oka, próbáljuk az okot
  megszüntetni. Természetesen lehetséges, hogy maga a logger működik
  hibásan, és ebben az esetben sajnos nincs más lehetőség, mint a
  járat újrakezdése. Ebben az esetben feltétlenül értesítsük a
  szerzőt, és az értesítésbe másoljuk be a <a href="#debugLog">debug
  napló</a> tartalmát. Erre használhatjuk
  a <a href="#bugReportWindow"><i>Hibajelentés</i></a> funkciót is.
  </p>

  <p>
  Ha a kapcsolat megszakadását jelző dialógus ablakban a <b>Mégse</b>
  gombot nyomjuk meg, a logger alapállapotba kerül.
  </p>

  <p>
  A kapcsolat állapotát jelző ikontól jobbra a járat aktuális
  <a href="#flightStages">fázisa</a> olvasható, ha annak követése már
  elkezdődött, egyébként egy gondolatjel. Ezt követi a szimulátor
  belső ideje, ha már kapcsolódtunk hozzá, majd
  a <a href="#flightRating">pontszám</a>.
  </p>

  <p>
  Az állapotsor jobb oldala általában üres, de ha valamilyen
  potenciálisan hosszú ideig tartó művelet (például a MAVA szerverével
  való kommunikáció) van folyamatban, akkor arról itt jelenik meg
  információ. Ennek időtartama alatt a kurzor foglalt állapotot jelez és a
  főablak nagy része nem reagál.
  </p>

  <h3><a name="tabFlight">A Járat fül</a></h3>

  <p>
  A járat fül a legfontosabb. A sok programban megtalálható
  varázslókhoz hasonlóan lapok sorozatából áll. E lapok nagy része a
  a repülés előkészítésének lépésein vezet végig, míg az utolsó
  néhányon olyan adatokat adhatunk meg, amelyek szükségesek a repülés
  kiértékeléséhez és az összeállított PIREP-nek a MAVA szerverére való
  elküldéséhez.
  </p>

  <p>
  Minden lap tetején egy, a lap célját jelző cím olvasható. Ez alatt
  egy rövid szöveg írja le, hogy mit tartalmaz a lap és/vagy mit kell
  azzal a lappal kapcsolatban tennünk. E szöveg alatt találhatók a lényegi
  információk és az esetleges adatbeviteli eszközök. Alul, jobb
  oldalon pedig a gombsor látható.
  </p>

  <p>
  A legötbb lap két gombot tartalmaz: <b>Előre</b>
  és <b>Vissza</b>. Ezekkel lehet mozogni a lapok között. A legtöbb
  esetben a <b>Vissza</b> gombbal visszamehetünk a korábban már látott
  lapokhoz, bár azok egy részének a tartalma nem módosítható miután
  az <b>Előre</b> gombbal már továbbléptünk róluk. Ez alól van néhány
  kivétel, mint azt az alábbiakban részletezzük.
  </p>

  <p>
  Sok lap tartalmaz még egy <b>Járat megszakítása</b> feliratú gombot
  is. Erre kattintva az aktuális járat megszakítható és ha ebbéli
  szándékunkat megerősítettük, visszakerülünk
  a <a href="#flightSelectionPage">járatválasztás</a> oldalra, ha
  korábban bejelentkeztünk a MAVA szerverére, vagy a bejelentkezés
  oldalra egyébként.
  </p>

  <h4><a name="loginPage">A <i>Bejelentkezés</i> oldal</a></h4>

  <p>
  A program a Bejelentkezés oldallal indul (lásd a fenti
  <a href="#mainWindowShot">képet</a>), ahol megadhatjuk a pilóta
  azonosítónkat és a MAVA honlapján is használható
  jelszavunkat. Mindkét adatot a rendelkezésünkre bocsájtják a Malév
  Virtualhoz való belépéskor. A pilóta azonosító rendszerint <q>P</q>
  betűvel kezdődik, amit három számjegy követ.
  </p>

  <p>
  Ha kijelöljök az <b>Emlékezz a jelszóra</b> jelölőnégyzetet, a
  jelszót elmenti a program, így nem kell azt mindig beírnunk. Fontos
  figyelembe venni, hogy a jelszót olvasható formában menti el a
  program a konfigurációs fájlba, így csak akkor használjuk ezt a
  lehetőséget, ha a könyvtárunkhoz csak megbízható emberek férnek
  hozzá. A pilóta azonosítót mindenképpen elmenti a program.
  </p>

  <p>
  Ha az ellenőrző repülést szeretnénk elvégezni, jelöljük be az
  <b>Ellenőrző repülés</b> jelölőnégyzetet. Ebben az esetben a jelszót
  nem is kell, és nem is adhatjuk meg, mivel az ellenőrző repüléshez
  arra nincs szükség.
  </p>

  <p>
  A MAVA szerverére való bejelentkezéshez és a következő lap
  eléréséhez nyomjuk meg a <b>Bejelentkezés</b> gombot.
  </p>

  <p>
  Ha Internet kapcsolat nélkül szeretnénk repülni, használjuk
  az <b>Offline repülés</b> gombot. Ezzel egyből a következő lapra
  kerülünk anélkül, hogy a program megpróbálna belépni a MAVA
  szerverére.
  </p>

  <h4><a name="flightSelectionPage">A <i>Járatválasztás</i> oldal</a></h4>

  <img src="flightSelection.png" alt="A járatválasztás oldal"/>

  <p>
  Ezen az oldalon a korábban a MAVA honlapján foglalt járatok listáját
  találjuk, amenyiben
  sikeresen <a href="#loginPage">bejelentkeztünk</a>. Ha offline
  repülést választottunk, a lista üres.
  </p>

  <p>
  Ha a listából kijelölünk egy járatot, akkor azt a <b>Járat
  mentése...</b> gombbal elmenthetjük. Ez akkor lehet hasznos, ha egy
  későbbi időpontban, offline szeretnénk repülni. A repülés
  előkészítése során a loggerrel bejelentkezhetünk a MAVA szerverére
  és lekérhetjük a foglalt járatok listáját. Ezután a később offline
  végrehajtani kívánt járatot elmenthetjük, majd a tényleges
  végrehajtáskor visszatölthetjük.
  </p>

  <p>
  A kiválasztot járatra vonatkozó eligazítás kinyomtatható az
  <b>Eligazítás nyomtatása...</b> gomb segítéségvel. A járat foglalása
  lemondható a <b>Járat törlése...</b> gombbal. A mentés, a nyomtatás és
  a törlés a jobb-gombos menüből is elvégezhető.
  </p>

  <p>
  Ha nincs foglalt járatunk, vagy a meglévők egyike sem tetszik,
  új járatot lehet <a href="#flightBooking">foglalni</a> a
  <b>Járatfoglalás...</b> gomb alkalmazásával.
  </p>

  <p>
  Ha van olyan járatunk, amelyet már jelentettünk, de még nem
  javították ki vagy pedig visszautasította a javító, akkor azok száma
  az oldal tetején megfelenik és a <b>Függő járatok...</b> gombra
  kattintva <a href="#pendingFlights">megnézhetjük</a> azokat.
  </p>

  <p>
  Szükség lehet a járatlista frissítésére. Például elképzelhető, hogy
  elfelejtettük lefoglalni a teljesíteni kívánt járatot. Ekkor a
  foglalást megtehetjük a MAVA honlapján, majd a <b>Járatlista
  frissítése</b> gombra kattintva frissíthetjük a listát.
  </p>

  <p>
  A <b>Járat betöltése fájlból</b> gombra kattintva egy járatot
  tölthetünk be. Ekkor egy fájlválasztó dialógus ablak jelenik meg,
  ahol kiválaszthatjuk a betölteni kivánt járat fájlt (amelynek
  kiterjesztése általában <code>.vaflight</code>). Ez leginkább
  offline vagy ellenőrző repüléskor hasznos.
  </p>

  <p>
  Válasszunk egy járatot a listából, majd nyomjuk meg az <b>Előre</b>
  gombot a kiválasztott járat teljesítésének elkezdéséhez.
  </p>

  <h4><a name="gateSelectionPage">Az <i>LHBP kapuválasztás</i> oldal</a></h4>

  <img src="gateSelection.png" alt="Az LHBP kapuválasztás oldal"/>

  <p>
  Ez az oldal csak akkor jelenik meg, ha a járat a budapesti
  ferihegyi repülőtérről indul és nem lehet eldönteni, hogy annak
  melyik kapujáról vagy állóhelyéről.
  </p>

  <p>
  Válasszuk ki a megfelelő számot a listából, majd nyomjuk meg
  az <b>Előre</b> gombot.
  </p>

  <h4><a name="connectPage">A <i>Kapcsolódás a szimulátorhoz</i> oldal</a></h4>

  <img src="connect.png" alt="A Kapcsolódás a szimulátorhoz oldal"/>

  <p>
  Ez az oldal a járat néhány fontos adatát tartalmazza, mint a
  használandó repülőgép típusát és lajstromjelét, az induló
  repülőteret és esetleg a kapu vagy állóhely számát. Kiválaszthatjuk továbbá,
  hogy a Microsoft Flight Simulator vagy az X-Plane valamelyik változatához
  kívánunk-e csatlakozni. A választást a program megjegyzi és legközelebb az az
  alapértelmezés. (<i>Az X-Plane támogatás jelenleg kísérleti jellegű. A szerző
  Linuxon használja jó eredménnyel. Vállakozó szellemű jelentkezőket várunk a
  Windowson való teszteléshez.</i>)
  </p>

  <p>
  A szimulátorban válasszuk ki a jelzett repülőgépet és parkoljuk le
  az induló repülőtéren, majd a loggerben nyomjuk meg
  a <b>Kapcsolódás</b> gombot a szimulátorral való kapcsolat
  kiépítéséhez. Ha az nem sikerül, erről egy dialógus ablakban
  tájékoztat a program, amelynek segítéségvle a hiba elhárítása
  után a <b>Próbáld újra</b> gombbal a kapcsolat létrehozására újabb
  kísérlet tehető, míg a <b>Mégse</b> gombbal visszamehetünk a
  járatválasztó vagy a bejelentkező oldalra.
  </p>

  <p>
  A kapcsolat sikeres létrehozása után a járat követése még nem
  kezdődik el azonnal, de a logger már ekkor is lekérdezhet bizonyos
  adatokat.
  </p>

  <h4><a name="payloadPage">A <i>Terhelés</i> oldal</a></h4>

  <img src="payload.png" alt="A Terhelés oldal"/>

  <p>
  Ezen az oldalon a járattal szállított hasznos teher összetevőit
  láthatjuk valamint a kiszámított Zero-Fuel Weight (ZFW) értékét. Az
  összes bemeneti adat szerkeszthető, de általában csak a
  teherszállítmány tömegét szükséges megadni, ha az 0-tól eltérő.
  A <b>ZFW a szimulátorból</b> gomb megnyomásának hatására a program a
  szimulátorból lekérdezi a ZFW értékét és megjeleníti azt. Ha az
  túlzottan eltér a számított értéktől, akkor ez utóbbi piros színnel
  jelenik meg. Állítsuk be a szimulátorban a hasznos terhet. Ha ezt
  elfelejtjük, abból NO GO hiba lesz.
  </p>

  <p>
  Ha végeztünk az oldal kitöltésével, nyomjuk meg az <b>Előre</b>
  gombot. Ekkor a <a href="#helpTab"><i>Segítség</i></a> fül használhatóvá
  válik, és igénybe is vehetjük, ha a szimulátorban nem sikerült
  megfelelően beállítani a hasznos terhet. A fül részletesebb leírását
  lásd az <a href="#helpTab">alábbiakban</a>.
  </p>

  <h4><a name="timePage">A <i>Menetrend</i> oldal</a></h4>

  <img src="time.png" alt="A Menetrend oldal"/>

  <p>
  Ez az oldal tartalmazza a járat indulási és érkezési idejét
  UTC-ben. Az <b>Idő a szimulátorból</b> gomb megnyomásának hatására a
  program lekérdezi a szimulátor aktuális idejét. A járat
  valós fényviszonyainak megjelenítése érdekében a szimulátor idejének
  meg kell egyeznie a járatéval. Javasolt az időt az indulási idő
  előtt 15 perccel korábbra állítani, hogy legyen elég időnk a repülés
  előkészítésére.
  </p>

  <p>
  Ha a szimulátorban beállítottuk a megfelelő időt, nyomjuk meg az
  <b>Előre</b> gombot.
  </p>

  <h4><a name="routePage">Az <i>Útvonal</i> oldal</a></h4>

  <img src="route.png" alt="Az Útvonal oldal"/>

  <p>
  Ezen az oldalon a foglalt járatból vett útvonalterv látható, amelyet
  szerkeszthetünk szükség esetén (pl. az útvonal repülése során olyan légtérbe
  lépünk, ahol módosítanunk kell az utazószintet). Meg kell adnunk
  továbbá az utazószintet és a kitérő repülőtér ICAO kódját is.
  </p>

  <p>
  Ha megadtuk a kért adatokat és megtettük a szükséges módosításokat, nyomjuk
  meg az <b>Előre</b> gombot a továbblépéshez. Ha később visszatérünk erre az
  oldalra, az adatokat szerkeszthetjük.
  </p>

  <h4><a name="simbriefSetupPage">A <i>SimBrief beállítások</i> oldal</a></h4>

  <img src="simbriefSetup.png" alt="A SimBrief beállítások oldal"/>

  <p>
  Ha a <a href="#prefsGeneral">Beállítások</a> ablakban engedélyeztük
  a <a href="http://simbrief.com">SimBrief</a> repüléstervező oldal
  használatát, az <a href="#routePage"><i>Útvonal</i></a> oldalt követően erre
  az oldalra jutunk.
  </p>

  <p>
  Ha a loggerbe épített böngészőt szeretnénk használni, jelöljük ki a
  jelölődobozt. Adjuk meg SimBrief felhasználónevünket és jelszavunkat.
  Előbbit mindenképpen elmenti és később felajánlja a program, utóbbit akkor,
  ha az alatta lévő jelölődobozt kijelöljük. A továbbiakban meg kell adnunk
  a tervezéshez szükséges néhány adatot értelemszerűen.
  </p>

  <p>
  Ha nem a beépített böngészőt használjuk, az operációs rendszer
  alapértelmezett böngészőjét veszi igénybe a logger. Annak egy új
  ablaka nyílik meg, amelyben valószínűleg be is kell jelentkezni,
  hacsak nem a közelmúltban használtuk a SimBrief-et.
  </p>

  <p>
  A többi adat maradhat akár kitöltetlenül vagy változatlanul is, ha azoknak
  a meghatározását a SimBrief-re szeretnénk bízni. Ellenkező esetben adjuk
  meg a kívánt értékeket.
  </p>


  <p>
  A repülési terv előállításának megkezdéséhez nyomjuk meg az <b>Előre</b>
  gombot. Ekkor a program felveszi a kapcsolatot a SimBrief
  honlappal, elküldi az adatokat, majd letölti az eredményt. Ez viszonylag
  hosszú ideig is eltarhat, közben jobb oldalt alul figyelemmel kísérhetjük a
  folyamat előrehaladását. Hiba esetén arról felugró ablakban értesülünk. Ha a
  bejelentkezés sikertelen, újból megadhatjuk a felhasználónevet és a jelszót,
  de dönthetünk úgy is, hogy elvetjük a SimBrief használatát.
  </p>

  <p>
  Ha sikeresen előáll az eredmény, a <a href="#simbriefResultPage"><i>SimBrief
  repülési terv</i></a> oldalon megtekinthető. Sikertelenség esetén pedig az
  <a href="#fuelPage"><i>Üzemanyag</i></a> oldalon folytatódik a járat
  elindítása.
  </p>

  <h4><a name="simbriefResultPage">A <i>SimBrief repülési terv</i> oldal</a></h4>

  <img src="simbriefResult.png" alt="A SimBrief repülési terv oldal"/>

  <p>
  Ezen a lapon az elkészült SimBrief repülési tervet tanulmányozhatjuk. Ha
  alaposan átolvastuk és megértettük, a továbblépéshez nyomjuk meg az alul,
  jobb oldalon található gombot. Természetesen később is visszalapozhatunk erre
  az oldalra.
  </p>

  <h4><a name="fuelPage">Az <i>Üzemanyag</i> oldal</a></h4>

  <img src="fuel.png" alt="Az Üzemanyag oldal"/>

  <p>
  Ezen az oldalon a repülőgép üzemanyagtartályainak grafikus képét
  láthatjuk. A sárgás szín az egyes tartályok aktuális
  üzemanyagszintjét jelzi, a zöldeskék csúszka pedig a kívánt szintet,
  amelyet az egyes ábrák alatt számmal (kilogrammban) is láthatunk.
  </p>

  <p>
  A kívánt mennyiséget megadhatjuk számmal, vagy beállíthatjuk a
  zöldeskék csúszkákkal is, bár ez a módszer kevésbé pontos. A
  csúszkát mozgathatjuk a tartályt jelképező ábrába való kattintással,
  vagy húzhatjuk is, ha az egér gombját lenyomva tartjuk. Ha az egér
  rendelkezik görgővel, azzal is módosíthatjuk a kívánt mennyiséget,
  ha az egérmutatót az ábrán tartjuk. A görgő minden lépése 10
  kilogrammal növeli vagy csökkenti a mennyiséget. Ha görgetés közben
  lenyomva tartjuk a <b>Shift</b> gombot, a változás 100, ha pedig
  a <b>Ctrl</b> gombot tartjuk lenyomva, a változás 1 kg.
  </p>

  <p>
  Ha beállítottuk az összes tartályt, nyomjuk meg az <b>Előre</b>
  gombot. Ekkor elkezdődik az üzemanyag szivattyúzása. Ennek
  folyamatát a sárgás oszlopok magasságának növekedése vagy csökkenése
  jelzi (elképzelhető, hogy egyes tartályokból ki kell szivattyúzni az
  üzemanyagot). A pumpálás viszonylag rövid ideig, néhány másodpercig tart.
  </p>

  <p>
  A pumpálás befejeztével, amennyiben a SimBrief szolgáltatást használjuk és
  sikeres volt a repülési terv előállítsa,
  a <a href="#takeoffPage"><i>Felszállás</i></a> oldalra ugrik a
  program. Ellenkező esetben az <a href="#briefingPage"><i>Eligazítás</i></a>
  oldalak következnek.
  </p>

  <h4><a name="briefingPage">Az <i>Eligazítás</i> oldalak</a></h4>

  <img src="briefing.png" alt="Az Eligazítás oldalak"/>

  <p>
  Ezen a két oldalon az induló illetve az érkező repülőtér NOTAM-jait
  és METAR-ját olvashatjuk, amennyiben nem a SimBrief segítségével terveztük a
  repülést. A METAR-t szerkeszthetjük ha a hálózatról
  más időjárást kapunk, vagy nem a valós időjárási viszonyok mellett
  repülünk. Az érkező repülőtér METAR-ját a program frissíti a
  leszállási fázisba való belépéskor, hacsak előtte nem szerkesztettük
  azt. A METAR-ok a repülés teljes időtartama alatt szerkeszthetők. Ha
  azonban így teszünk, annak okát a <a href="#flightInfoTab"><i>Járat
  info</i></a> fül <i>Megjegyzések</i> rovatában jelezzük.
  </p>

  <p>
  A második (az érkezési repülőtérhez tartozó) eligazítási oldalon
  a megfelelő gomb megnyomásával erősítsük meg, hogy készen állunk a
  repülésre. Ezzel elkezdődik a járat teljesítésének követése a
  beszállás fázissal.
  </p>

  <h4><a name="takeoffPage">A <i>Felszállás</i> oldal</a></h4>

  <img src="takeoff.png" alt="A Felszállás oldal"/>

  <p>
  Az oldalon láthatjuk az indulási repülőtér aktuális METAR-ját. Ezt szükség
  esetén módosíthatjuk, ha a szimulátorban az időjárás eltér. Lejjebb kell
  beírni a felszállásra használt futópálya számát, az alkalmazott szabványos
  műszeres indulási eljárást, valamint a felszállási sebességeket. Az indulási
  eljárás esetében egy legördülő menüből a <i>VECTORS</i> "eljárás" is
  kiválasztható, ha valamilyen okból nem szabványos eljárást repülünk. Noha
  bármikor szerkeszthetjük ezeket az adatokat, javasolt azokat a felszállás
  előtt beírni.
  <p>

  <p>
  Ha valamelyik Tupoljev vagy Jak típussal repülünk, a sebességeket kilométer
  per órában kell megadni.
  </p>

  <p>
  A flotta legtöbb típusának esetében meg kell adni a felszállási
  teljesítménycsökkentés mértékét is. Ennek pontos formája és értéke a
  típustól függ.
  </p>

  <p>
  Azt is kiválaszthatjuk, hogy bekapcsoltunk-e valamilyen
  jegesedésgátló berendezést (a pitot csövek fűtésétől eltekintve). A
  legtöbb repülőgépnél azonban a program tudja érzékelni a beállítást,
  és ha a jegedesedésgátló be van kapcsolva, a jelölődoboz
  automatikusan kijelölésre kerül. Ha mi magunk kijelöljük, a program
  magától nem szüntetni meg a kijelölést (hacsak nem ébred öntudatra
  majd valamikor).

  <p>
  A következő oldalra felszállás után az <b>Előre</b> gomb
  megnyomásával léphetünk tovább, ha minden adatot beírtunk.
  </p>

  <h4><a name="cruisePage">Az <i>Utazó</i> oldal</a></h4>

  <img src="cruise.png" alt="Az Utazó oldal"/>

  <p>
  Ezen az oldalon az <a href="#routePage"><i>Útvonal</i> oldal</a>on
  beállított utazószint látható. Ha a légtérre vonatkozó előírások,
  step climb, vagy bármely más megalapozott ok miatt módosítani kell
  az utazószintet, itt kell megadni az új értéket, majd annak
  megnyomni a <b>Frissít</b> gombot.
  </p>

  <p>
  Ha már tervezzük a leszállást, az <b>Előre</b> gomb megnyomásával a
  következő oldalra léphetünk.
  </p>

  <h4><a name="landingPage">A <i>Leszállás</i> oldal</a></h4>

  <img src="landing.png" alt="A Leszállás oldal"/>

  <p>
  Az oldal felső részén  a leszálló repülőtér METAR-ja olvasható, és szükség
  esetén szerkeszthető. Lejjeb a tervbe vett/alkalmazott szabványos érkezési
  és/vagy bevezetési eljárás nevét, a megközelítés típusát
  (pl. <q>ILS</q>, <q>VOR</q>, <q>VISUAL</q>, stb.) és a
  köszöbátlépési sebességet (V<sub>ref</sub>) kell megadni. Az
  eljárások esetén a legördülő listából kiválaszthatjuk a <i>VECTORS</i> opciót,
  amennyiben az irányítástól vektorokat kaptunk.
  Az adatokat repülés közben vagy akár leszállás után
  is megadhatjuk. Ha Tupoljev vagy Jak típussal repülünk, a sebességet
  km/órában kell megadni.
  </p>

  <p>
  Ez az oldal is tartalmaz egy, a jegesedésgátló berendezések
  működésére vonatkozó kijelölődobozt, amelyre ugyanazok érvényések,
  mint a <a href="#takeoffPage">Felszállás oldal</a>on található
  társára.
  </p>

  <p>
  Ha minden adatot megadtunk, nyomjuk meg az <b>Előre</b> gombot. Ez
  csak akkor használható, ha a járat teljesítése véget ért.
  </p>

  <h4><a name="finishPage">A <i>Lezárás</i> oldal</a></h4>

  <img src="finish.png" alt="A Lezárás oldal"/>

  <p>
  Ez a járat varázsló utolsó oldala. Tartalmazza a járat
  összesítését: a pontszámot, az indulási, az érkezési, a repült és blokk időt,
  a repült távot és az eltüzelt üzemanyag mennyiségét. Ha az indulási vagy az
  érkezési idő túl korai vagy túl késői, a menetrendtől való eltérés mértékétől
  függően narancssárga vagy piros színnel jelenik meg. Piros szín esetén a
  <a href="#flightInfoTab"><i>Járat info</i> fül</a>ön a megjegyzésben fel kell
  tüntetnünk az eltérés okát, mielőtt a járatot értékelésre elküldhetnénk.
  </p>

  <p>
  Emellett néhány adatot is meg kell adnunk. Ki kell választani,
  hogy online repülés volt-e. Ha a ferihegyi repülőtérre érkezünk, ki
  kell választani annak a kapunak vagy állóhelynek a számát, ahol a
  repülőgépet leparkoltuk.
  </p>

  <p>
  Ha minden szükséges adatot megadtunk és a programot megfelelően
  <a href="#prefsGeneral">konfiguráltuk</a>, a PIREP automatikusan
  elmentődik.
  </p>

  <p>
  Ha minden adatot megadtunk, ellenőrizhetjük a korábbi oldalakon vagy
  más füleken megadottakat, majd elmenthetjük vagy elküldhetjük az
  elkészített PIREP-et az alul lévő, erre a célre szolgáló két gomb
  valamelyikének a megnyomásával. Az elmentett PIREP-et később
  betölthetjük, és megpróbálhatjuk elküldeni, hogy korábban az nem
  sikerült. Ha a PIREP-et sikeresen elküldjük, az a Malév Virtual
  kijelölt PIREP javítói számára értékelhetővé válik.
  </p>

  <p>
  Az <b>Új járat...</b> gomb megnyomásával egy új járat teljesítését
  kezdhetjük el. Ha még nem mentettük el és nem is küldtük el a
  PIREP-et, szándékunk megerősítését kéri a logger. Új
  járat kezdésekor a <a href="#flightSelectionPage">járatválasztás
  oldalra</a> kerülünk, ha korábban sikeresen bejelentkeztünk a MAVA
  szerverére, egyébként pedig a <a href="#loginPage">bejelentkezés
  oldalra</a>.
  </p>

  <h3><a name="flightInfoTab">A Járat info fül</a></h3>

  <img src="flightInfoTab.png" alt="A Járat info fül"/>

  <p>
  Ezen az oldalon további információt adhatunk a járattal
  kapcsolatban, ha szükséges.
  </p>

  <p>
  A <i>Megjegyzések</i> szövegmezőbe olyan információt írhatunk be,
  amit szeretnénk a PIREP javító tudomására hozni. Például, hogy miért
  változtattuk meg METAR-t, miért engedtük ki véletlenül a futóművet
  (rossz gombot nyomtunk meg a billentyűzeten), stb.
  </p>

  <p>
  A <i>Hibák, megfigyelések</i> részben a naplóba is bekerült hibákat láthatjuk
  mindegyik alatt egy kis mezővel. A PIREP-et nem küldhetjük el addig, amíg itt
  minden egyes hibára nem írunk indoklást, magyarázatot. Erre a figyelmet
  felhívja a terület körül látható vastag keret, amelyik csak akkor tűnik el,
  ha mindegyik híbára írtunk valamit. Emelett figyelmeztetést
  kapunk a hiányos kitöltésről a <a href="#finishPage"><i>Lezárás</i></a> oldal
  felső részén is.
  </p>

  <p>
  A <i>Késés kódok</i> táblázatban kijelölhetjük a késés okát vagy okait,
  ha volt ilyen. A táblázat csak akkor érhető el, ha már
  kiválasztottuk teljesíteni kívánt járatot, ugyanis a tartalma függ a
  repülőgép típusától.
  </p>

  <h3><a name="helpTab">A Segítség fül</a></h3>

  <img src="helpTab.png" alt="A Segítség fül"/>

  <p>
  Ez a fül segít a repülőgép hasznos terhének kiszámításában. Azután
  használható, hogy a <a href="#payloadPage"><i>Terhelés</i></a>
  lapot véglegesítettük. A segítség igénybe vételéhez jelöljük ki a
  <b>Használom a segítséget</b> négyzetet. Ekkor a fülön látható adatok
  kitöltésre kerülnek és a szimulátorból is letölthetjük az adatokat.
  A segítség igénybevételének ténye bekerül a
  repülési <a href="#logTab">naplóba</a>, így a PIREP javítója tudni
  fog róla.
  </p>

  <p>
  A legfontosabb információ a <i>Hasznos teher:</i> címke után
  olvasható, ugyanis ezt kell a szimulátorban beállítani mint a
  repülőgép hasznos terhét. A <b>Szimulátor adatok</b> gomb
  megnyomására a program lekérdezi és megjeleníti a szimulátorból
  kiolvasott adatokat. Ha azok a megengedettnél nagyobb mértékben
  térnek el a kiszámított adatoktól, piros színnel, egyébként zölden
  jelennek meg.
  </p>

  <p>
  A teljes tömeget és bizonyos maximális tömegeket szintén megjelenít a
  program, így hozzávetőlegesen azt is ellenőrizhetjük, hogy a
  maximumokat nem fogjuk-e túllépni a repülés során.
  </p>

  <h3><a name="logTab">A Napló fül</a></h3>

  <img src="logTab.png" alt="A Napló fül"/>

  <p>
  Ez a repülési napló, amit a PIREP javítók elemezni fognak. A
  tartalmát a program automatikusan állítja elő, és a legtöbb sor
  elején az a szimulátorbeli időpont olvasható, amelyhez a sorban
  olvasható információ tartozik.
  </p>

  <p>
  Bár a napló tartalma elsősorban a PIREP javítók számára szükséges,
  jól jöhet akkor is, ha a dolgok hirtelen nagyon gyorsan kezdenek
  zajlani, és nem tudjuk követni az összes hibaüzenetet (ha egyáltalán
  engedélyeztük azokat). Később, ha a helyzet normalizálódott,
  megnézhetjük a naplót, hogy pontosan mi is történt, miért kaptunk
  annyi hibapontot. Például úgy is dönthetünk, hogy abbahagyjuk a
  repülést, ha úgy gondoljuk, hogy egyes hibák túl kínosak :) A gyors
  felismerhetőség érdekében a hibaüzeneteket tartalmazó sorokat
  kiemeli a program.
  </p>

  <h3><a name="gatesTab">A Kapuk fül</a></h3>

  <img src="gatesTab.png" alt="A Kapuk fül"/>

  <p>
  Ez a fül a MAVA <a href="#onlineGateSystem">online kapukezelő
  rendszerétől</a> lekérdezett adatokat jeleníti meg. Amikor a
  programnak szüksége van ezekre az adatokra, e fül adatait is
  frissíti magától, de kézzel is kérhetünk frissítést az <b>Adatok
  frissítése</b> gomb megnyomásával.
  </p>

  <p>
  A bal oldalon a flotta állapotát láthatjuk. A lista az egyes repülőgépek
  lajstromjelét és állapotát tartalmazza, legalábbis amit erről a
  kapukezelő rendszer adatbázisa tárol. A két legfontosabb állapot
  az <i>LHBP-nn</i> és a <i>TÁVOL</i>. Az előbbi ezt jelzi, hogy a
  repülőgép a budapesti ferihegyi repülőtéren az <i>nn</i> számú
  kapunál vagy állóhelyen parkol, míg az utóbbi arra utal, hogy a
  repülőgép egy másik repülőtéren tartózkodik. Másik lehetséges
  állapot a <i>PARKOL</i>, ami azt jelenti, hogy a repülőgép valahogy
  a ferihegyi repülőtéren áll, de nem tudjuk (vagy legalábbis a
  kapukezelő rendszer nem tudja), hol. Az is előfordulhat, hogy több
  repülőgép parkol ugyanott Ferihegyen. Ebben az esetben ezek
  lajstromjele és állapota pirossal szerepel.
  </p>

  <p>
  Jobb oldalt a kapuk és állóhelyek száma látható. A szám fekete, ha
  az annak megfelelő helyen nem áll repülőgép, egyébként narancssárga.
  </p>

  <h3><a name="acarsTab">Az ACARS fül</a></h3>

  <img src="acarsTab.png" alt="Az ACARS fül"/>

  <p>
  Itt a MAVA ACARS rendszerének képét láthatjuk, ami tulajdonképpen egy térkép
  rajta az éppen repült járatokat jelképező repülőgép-szimbólumokkal illetve az
  induló és érkező repülőtereket jelképező ikonokkal. Egy repülőgépre
  rákkattintva megjelennek a járat főbb adatai.
  </p>

  <p>
  A térképet tulajdonképpen egy, a programba épített böngésző jeleníti meg. Így
  például az egér görgőjével növelhetjük ill. csökkenthetjük a térkép léptékét,
  illetve egyéb, a böngészőknél megszokott műveletek is elvégezhetők.
  </p>

  <h3><a name="debugLog">A Debug napló</a></h3>

  <img src="debugLogTab.png" alt="A Debug napló fül"/>

  <p>
  Ez a fül alapértelmezésben nem látható, de a <b>Nézet/Mutasd a
  debug naplót</b> menüpont kiválasztásával vagy a <b>Ctrl+D</b>
  billentyűkombináció leütésével megjeleníthető. Ez egy másik fajta
  napló, ami hibakereséshez lehet hasznos. Ha valamilyen problémát
  tapasztalunk a program működésével kapcsolatban, e napló tartalmát
  is mellékeljük a hibajelentéshez. Sokban segíthet a megoldás
  megtalálásában. Ha a <a href="#bugReportWindow">Hibajelentés</a> ablakot
  használjuk, akkor az elküldött jelentésbe automatikusan bekerül mind a
  normál, mind a debug napló tartalma, így azt már nem kell bemásolnunk a
  szövegbe.
  </p>

  <h2><a name="flightBooking">Járatfoglalás</a></h2>

  <div align="center">
    <img src="flightBooking.png" alt="A Járatfoglalás ablak"/>
  </div>

  <p>
  Ezt az ablakot a
  <a href="#flightSelectionPage">járatválasztás oldalon</a>
  található <b>Járatfoglalás</b> gombra kattinva, az
  <b>Eszközök/Járatfoglalás...</b> menüpontot kiválasztva vagy a <b>Ctrl+O</b>
  billentyűkombinációt megnyomva jeleníthetjük meg.
  </p>

  <p>
  Az ablak felső részén a járat dátumát kiválaszhatjuk. Alapértelmezésben az
  adott napon repülhető összes járat megjelenik, mind a menetrend szerinti,
  mind a VIP járatok. A dátum melletti részen található jelölődobozokkal
  beállíthatjuk, hogy mely járatok maradjanak a listában.
  </p>

  <p>
  A lejjeb lévő részen kiválaszhatjuk, hogy mely típusokkal repülhető járatok
  maradjanak a listában. Csak azok a típusok választhatók, amelyekre
  jogosultsággal rendelkezünk. Alaphelyzetben az összes ilyen típus ki van
  jelölve.
  </p>

  <p>
  Ha a listából kiválasztunk egy járatot, az ablak alján található
  <b>Foglalás</b> gomb aktívvá válik. Rákattintva, vagy a járatra duplán
  kattinva a foglalás folyamata elindul. Ha a járat menetrend szerinti, az
  alábbi dialógus ablak jelenik ekkor meg:
  </p>

  <div align="center">
    <img src="flightBookingRegular.png"
         alt="Járatfoglaló ablak menetrend szerinti járathoz"/>
  </div>

  <p>
  Mivel a menetrend szerinti járatok valójában két, egy induló és egy érkező
  járatot jelentenek, mindkét irányra vonatkozóan szerepelnek adatok az
  ablakban. Kiválaszthatjuk, hogy melyik repülőgéppel szeretnénk lerepülni
  a járatot, bár az egyiket véletlenszerűen felkínálja a program.
  </p>

  <p>
  A VIP járatokhoz tartozó ablak egy kicsit eltér:
  </p>

  <div align="center">
    <img src="flightBookingVIP.png"
         alt="Járatfoglaló ablak VIP járathoz"/>
  </div>

  <p>
  A VIP járatok egyirányúak, még ha esetleg egymás után következnek
  is. Emellett van egy előre megadott repülési dátumuk is, amit azonban az
  ablakban meg lehet változtatni. A menetrend szerint járatokhoz hasonlóan a
  repülőgépet is kiválaszthatjuk.
  </p>

  <p>
  Ha a <b>Foglalás</b> gomb megnyomásával megerősítjük a foglalást, az új
  járat(ok) megjelennek a listában és lerepülhetjük azokat.
  </p>

  <h2><a name="pendingFlights">Függő járatok</a></h2>

  <div align="center">
    <img src="pendingFlights.png" alt="Függő járatok"/>
  </div>

  <p>
  Ez az ablak két listát tartalmaz. A felső a lerepült és jelentett, de még
  nem javított járatokat tartalmazza. A <b>Szerkesztés...</b> gombra kattintva
  az éppen kijelölt járatot PIREP-jét szerkeszthetjük. A PIREP szerkesztő ablak
  hasonlít a <a href="#pirepViewer">PIREP megjelenítő</a> ablakhoz, de bizonyos
  adatok módosíthatók. Ha elkészültünk a módosításokkal, a <b>Mentés</b>
  gombbal elmenthetjük azokat a szerverre.
  </p>

  <p>
  Ha egy járatot megint le szeretnénk repülni, nyomjuk meg az <b>Újra</b>
  gombot, a járat törléséhez pedig a <b>Törlés</b>t. E két gomb akkor is aktív,
  ha több járatot jelöltünk ki, amely esetben a választot művelet az összes
  kiválasztott járatra vonatkozik.
  <p>

  <p>
  Az alsó lista az elutasított járatokat tartalmazza.
  A <b>Megtekintés...</b> gomb megjeleníti a
  <a href="#pirepViewer">PIREP megtekintő ablakot</a> a járat adataival,
  valamint egy új, <i>Üzenet</i> című fület a javító esetleges üzenetével.
  </p>

  <p>
  Az <b>Újra</b> és a <b>Törlés</b> gomb ennél a listánál is működik.
  </p>

  <h2><a name="acceptedFlights">Elfogadott járatok</a></h2>

  <p>
  Az  <b>Eszközök/Elfogadott járatok...</b> menüpont kiválasztásával
  kilistázhatjuk a már lerepült és elfogadott járatokat:
  </p>

  <div align="center">
    <img src="acceptedFlights.png" alt="Elfogadott járatok"/>
  </div>

  <p>
  Ha kiválasztunk egy járatot és rákattintunk a <b>Megtekintés</b> gombra,
  megjelenik a <a href="#pirepViewer">PIREP megtekintő</a> ablak a kiválasztott
  járat adataival és a korábban már említett <i>Üzenet</i> fül.
  </p>

  <h2><a name="loadingPIREPs">PIREP-ek betöltése</a></h2>

  <p>
  Az elmentett PIREP-eket a programmal visszatölthetjük és
  elküldhetjük. Erre akkor lehet szükség, ha például egy járat
  teljesítése után közvetlenül nem tudjuk elküldeni a PIREP-et
  valamilyen hálózati probléma miatt, vagy ha szándékosan Internet
  kapcsolat nélkül repültük a járatot.
  </p>

  <p>
  PIREP betöltéséhez válasszuk ki a <b>Fájl/PIREP betöltése...</b>
  menüpontot vagy nyomjuk meg a <b>Ctrl+T</b>
  billentyűkombinációt. Egy fájlválasztó ablak jelenik meg, amelyben
  kiválaszthatjuk a betöltendő PIREP-et. A kiválasztás után a PIREP
  betöltődik, és egy másik ablak jelenik meg a járat legfontosabb
  adataival. A <b>PIREP elküldése...</b> gomb megnyomására a PIREP-et
  a program megpróbálja elküldeni, és ennek eredményéről egy dialógus
  ablakban tájékoztat minket.
  </p>

  <div align="center">
    <img src="pirepLoaded.png" alt="A betöltött PIREP ablaka"/>
  </div>

  <p>
  Előfordulhat, hogy egy elmentett PIREP-et alaposabban is meg
  szeretnénk nézni, például ha az egy ellenőrző repülésről
  készült. Ehhez nyomjuk meg a <b>PIREP megtekintése...</b>
  gombot. Ennek hatására megjelenik a PIREP megtekintő ablak, amely az
  adatokat három fül alá csoportosítja. Az <i>Adatok</i> fül a
  járattal kapcsolatos adatokat tartalmazza. A <i>Megjegyzések és
  hibák</i> fül a pilóta esetleges megjegyzéseit és hibajelenségekről
  szóló beszámolóit tartalmazza. A <i>Napló</i> fülön pedig a repülési
  napló olvasható.
  </p>

  <a name="pirepViewer"><div align="center">
    <img src="pirepViewer.png" alt="PIREP megtekintő ablak"/>
  </div></a>

  <h2><a name="checklistEditor">Ellenőrzőlisták szerkeszése</a></h2>

  <img src="checklistEditor.png" alt="Ellenőrzőlista szerkesztő"/>

  <p>
  Egy ellenőrzőlista tulajdonképpen hangfájlok listája. Ha az
  ellenőrzőlisták lejátszását engedélyeztük (lásd lent a <i>Beállítások</i>
  ablak <a href="#prefsSounds">leírását</a>), és a járat
  teljesítéséhez használt repülőgéphez tartozik ellenőrzőlista, akkor
  a megfelelő gyorsbillentyű ismételt leütésével a listát alkotó
  fájlok egyenként lejátszhatók.
  </p>

  <p>
  Az ellenőrzőlista szerkesztő ablak az <b>Eszközök/Ellenőrzőlista
  szerkesztő...</b> menüpont kiválasztásával, vagy a <b>Ctrl+E</b>
  billentyűkombinációval jeleníthető meg. Az ablak felső részén
  kiválaszthatjuk azt a repülőgép típust, amelynek az
  ellenőrzőlistáját szerkeszteni óhajtjuk.
  </p>

  <p>
  Az ablak jobb oldalán látható azoknak a fájloknak a listája, amelyek
  az ellenőrzőlistát alkotják. Az egérrel fel-le húzhatjuk a fájlokat
  a listában. Emellett a listából kijelölhetünk egy vagy több fájlt,
  amelyeket aztán a <b>Törlés</b> gombbal törölhetünk, a <b>Mozgatás
  felfelé</b> és a <b>Mozgatás lefelé</b> gombbal pedig fel és le
  mozgathatunk.
  </p>

  <p>
  Az ellenőrzőlistához úgy adhatunk hozzá további fájlokat, hogy a bal
  oldali fájlválasztóban kijelöljük azokat, majd megnyomjuk
  a <b>Listához hozzáadás</b> gombot. A kijelölt fájl(ok) a lista
  végére kerül(nek).
  </p>

  <p>
  A változtatásokat csak akkor jegyzi meg a program, ha azok
  végeztével megnyomjuk az <b>OK</b> gombot. Ha azonban a járat
  teljesítése már elkezdődött, az ellenőrzőlista változtatása a
  folyamatban lévő repülés során nem tapasztalható (azaz a régi
  ellenőrzőlistát hallhatjuk, vagy egyáltalán nem kapunk
  ellenőrzőlistát, ha a járat megkezdésekor nem volt olyan).
  </p>

  <h2><a name="calloutsEditor">Megközelítési bemondások szerkesztése</a></h2>

  <img src="calloutsEditor.png" alt="The megközelítési bemondások szerkesztője"/>

  <p>
  A megközelítési bemondások olyan, adott repülőgéptípushoz tartozó
  hangfájlok, amelyeket a program a megközelítés során, bizonyos
  magasságok elérésekor játszik le. E fájlok listáját szerkeszthetjük
  a megközelítési bemondásokat szerkesztő ablakban, amelyet az
  <b>Eszközök/Megközelítési bemondások szeresztése...</b> menüpont
  kiválasztásával, vagy a <b>Ctrl+M</b> billentyűkombináció
  leütésével jeleníthetünk meg.
  </p>

  <p>
  Az ablak felső részén választhatjuk ki a repülőgép típusát. Alatta,
  a bal oldalon két gombot, azoktól jobbra pedig a bemondások listáját
  láthatjuk. A listában a fájloknak csak a neve látható, de ha az
  egérmutatót a lista adott eleme fölött hagyjuk egy időre, megjelenik
  a teljes elérési út. A listát mindig a magasság szerint rendezi a
  program, de a sorrend átváltható a csökkenő és a növekvő között.
  </p>

  <p>
  A <b>Bemondás hozzáadása</b> gomb használatakor egy fájlválasztó
  ablak jelenik meg. A fájl a kiválasztása után bekerül a listába
  valamilyen magassággal, amit azonnal lehet is szerkeszteni. Ha a
  fájl neve tartalmaz valamilyen számot, akkor az lesz a megajánlott
  magasság, egyébként a listában szereplő legkisebb és legnagyobb
  magasság alapján választ a program. Nem
  tartozhat ugyanaz a magasság egynél több fájlhoz. Ha olyan
  magasságot állítunk be, ami már szerepel listában, egy dialógus
  ablakban erről figyelmeztetést kapunk, és választhatunk, hogy a
  program lecserélje a másik fájlt, vagy hogy folytatjuk a
  szerkesztést. A lista egy eleméhez tartozó magasság szerkesztéséhez
  jelöljük ki az adott sort, majd kattintsunk a magasságra.
  </p>

  <p>
  Ha a listából kijelölünk egy vagy több elemet, a <b>Törlés</b>
  gombbal azok törölhetők.
  </p>

  <p>
  A változtatásokat csak akkor jegyzi meg a program, ha azok
  végeztével megnyomjuk az <b>OK</b> gombot. Ha azonban a járat
  teljesítése már elkezdődött, a bemondások listájának változtatása a
  folyamatban lévő repülés során nem tapasztalható.
  </p>

  <h2><a name="prefs">A Beállítások ablak</a></h2>

  </p>
  A Beállítások ablakot az <b>Eszközök/Beállítások</b> menüpont
  kiválasztásával vagy a <b>Ctrl+B</b> billentyűkombináció
  alkalmazásával érhetjük el. Itt olyan paramétereket állíthatunk be,
  amelyeket általában nem kell minden egyes járathoz külön
  módosítani. Az ablakban több fül található a paraméterek logikus
  csoportosítása céljából.
  </p>

  <h3><a name="prefsGeneral">Az <i>Általános</i> fül<a></h3>

  <img src="prefsGeneral.png" alt="A Beállítások ablak Általános füle"/>

  <p>
  Itt néhány általános beállítás található, amelyek a program
  különböző részeinek a működését befolyásolják. A <i>Grafikus
  felület</i> keretben a program grafikus felületének viselkedésére
  vonatkozó opciók találhatók. A <i>Nyelv</i> listában választhatjuk
  ki, hogy milyen nyelvet használjon a program. Jelenleg a magyar és
  az angol nyelvet támogatjuk. Az <i>alapértelmezett</i> lehetőség azt
  jelenti, hogy ha az operációs rendszer nyelve valamelyik támogatott
  nyelv, akkor a program is azon a nyelven fut, egyébként pedig
  angolul. Ha ezt a beállítást megváltoztatjuk, a programot újra kell
  indítani, hogy érvényre is jusson. Az <b>Átméretezhető főablak</b>
  engedélyezése esetén a program fő ablakát át tudjuk méretezni.
  Ha az <b>A főablak eltüntetése minimalizálásakor</b> jelölőnégyzetet
  kijelöljük, akkor a főablak
  minimalizálásakor az teljesen eltűnik (nem jelenik meg a többi
  minimalizált ablak között). Az ablak a tálcaikon használatával
  jeleníthető meg újra. Ha a <b>Kilépés az ablakzáró gomb
  megnyomásakor</b> jelölőnégyzet ki van jelölve, a program az
  ablakzáró gomb megnyomásának hatására megjeleníti a kilépési szándék
  megerősítésére szolgáló ablakot, és a jóváhagyás után
  kilép. Egyébként a főablak csak eltűnik, és a tálcaikon segítségével
  újra megjeleníthető.
  </p>

  <p>
  A <i>MAVA online rendszerek</i> keretben a loggernek a MAVA fent
  leírt online rendszereivel,
  a <a href="#onlineGateSystem">kapukezelő</a> és
  az <a href="#onlineACARSSystem">ACARS</a> rendszerrel való
  együttműködését engedélyezhetjük vagy tilthatjuk le. Javasolt ezek
  engedélyezése.
  </p>

  <p>
  A <i>Szimulátor</i> keretben találhatók azok a beállítások, amelyek
  befolyásolják, hogy a program hogyan működik együtt a
  szimulátorral. A legtöbb beállítás magától értetődő, de az
  átlagolással kapcsolatosak némi magyarázatra szorulhatnak. A Flight
  Simulator egyik jellegzetessége, hogy néha nagyon hirtelen, nem
  egészen valószerű változásokat produkál a szélmozgásban. Ez azt
  eredményezi, hogy a szimulált repülőgép nagyon magas sebességet
  érzékel, amelynek hatására a robotpilóta adott esetben például
  jelentősen megnöveli az emelkedés sebességét, hogy ellensúlyozza a
  sebességnövekedést, vagy más hibás működést tapasztalunk. Mivel ezen
  jelenségek ellen nehéz védekezni különböző fizetős termékek, mint
  például az FSUIPC megvásárlása nélkül, a logger lehetőséget biztosít
  arra, hogy az IAS és a vario értékét néhány másodpercnyi átlagolás
  után vegye figyelembe egyes esetekben, így az ezekben az értékekben
  tapasztalható kiugrások kiátlagolhatók bizonyos fokig. Ez a
  lehetőség az <b>Az IAS/vario átlagolása N másodpercig</b>
  beállításokkal szabályozható. A beállítandó másodpercek számával
  szükséges lehet kísérletezni, de ha megnyomjuk az <b>OK</b> gombot,
  a beállítást azonnal figyelembe veszi a program.
  </p>

  <p>
  Ha a <b>SimBrief használata</b> jelölődobozt kijelöljük, a program a járat
  előkészítése során a SimBrief szolgáltatás használatával próbál repülési
  tervet <a href="#simbriefSetupPage">készíteni</a>.
  </p>

  <p>
  Ha a <b>PIREP mentése automatikusan</b> jelölődobozt kijelöljük, a
  PIREP-et a program automatikusan elmenti a feljebb megadott
  könyvtárba, ha befejezetük a járatot és megadtunk minden szükséges
  adatot.
  </p>

  <h3><a name="prefsMessages">Az <i>Üzenetek</i> fül</a></h3>

  <img src="prefsMessages.png" alt="A Beállítások ablak Üzenetek füle"/>

  <p>
  A program bizonyos események megtörténtekor azokról üzenetet tud
  megjeleníteni a szimulátorban és/vagy hangjelzést ad. Ezen a fülön
  ezt a funkciót állíthatjuk be.
  <p>

  <p>
  A bal oldalon olvasható az üzenetek kategóriáinak listája. Ezek a következők:
  </p>

  <ul>
    <li><b>Logger hibaüzenetek</b>: a logger belső működésével kapcsolatos
    hibákról szóló üzenetek.</li>
    <li><b>Információs üzenetek</b>: informatív üzenetek, például a
    repülés fázisairól, az ellenőrzőlisták végéről, stb.</li>
    <li><b>Repülés alatti fázis üzenetek</b>: a repülés olyan
    fázisairól szóló üzenetek, amelyekben a levegőben vagyunk.</li>
    <li><b>Hibaüzenetek</b>: a program által észlelt, de még nem NO GO
    kategóriájú hibákról szóló üzenetek.</li>
    <li><b>NO GO hibaüzenetek</b>: a program által észlelt NO GO
    kategóriájú hibákról szóló üzenetek.</li>
    <li><b>Kapukezelő rendszer üzenetei</b>:
    az <a href="#onlineGateSystem">online kapukezelő rendszerrel</a>
    kapcsolatos üzenetek. Ha például leszállunk Ferihegyen, a program
    megjeleníti a nem foglalt kapuk és állóhelyek listáját, így
    irányítás hiányában is el tudjuk dönteni, hová álljunk.</li>
    <li><b>Környezeti üzenetek</b>: egyéb üzenetek, például a repülés
    végén a célrepülőtéren üdvözlő üzenet.</li>
    <li><b>Segítő üzenetek</b>: segítő üzenetek, például a
    figyelmeztetés arról, hogy ne feledjük a sebességeket
    a felszállás előtt megadni a Felszállás oldalon.</li>
    <li><b>Látótávolság üzenetek</b>: a süllyedés és a leszállás
    közben a látótávolságot tartalmazó üzenetek.</li>
  </ul>

  <p>
  Mindegyik üzenetkategóriához két jelölőnégyzet tartozik. Ha a bal
  oldalit (<i>Szimulátorban megjelenítés</i>) kijelöljök, az adott
  kategóriába tartozó szöveges üzenetek megjelennek a
  szimulátorban. Ha a jobb oldalit (<i>Hangjelzés</i>), akkor
  amennyiben egy, az adott kategóriába tartozó üzenetet kiváltó
  esemény következik be, figyelmeztető hangjelzést ad a program. Ezt
  elsősorban a szöveges üzenetek mellé szánjuk, de a két jelölőnégyzet
  egymástól függetlenül is állítható, így kijelölhetjük csak a
  hangjelzést a szimulátorban való megjelenítés nélkül. Ez akkor lehet
  hasznos, ha nem akarjuk a repülőgép szélvédőjét mindenféle
  üzenetekkel elborítani, de mégis szeretnénk valamilyen jelzést kapni
  arról, hogy gond lehet.
  </p>

  <h3><a name="prefsSounds">A <i>Hangok</i> fül</a></h3>

  <img src="prefsSounds.png" alt="A Beállítások ablak Hangok füle"/>

  <p>
  Ezen a fülön állíthatjuk be, hogy az alkalmazás hogyan játssza le a
  hangfájlokat.
  </p>

  <p>
  A felső rész a háttérhangokra vonatkoznak. Ezek olyan előre
  rögzített hangfájlok, amelyeket a repülés közben, bizonyos
  körülmények fennállása esetén játszik le a program. Ilyenek például
  a légiutaskísérők különböző bejelentései. A <b>Háttérhangok
  engedélyezése</b> jelölőnégyzettel lehet engedélyezni
  ezeket. Ha a <b>Pilóta vezérli a hangokat</b> jelölőnégyzetet
  kijelöljük, a hangfájlok lejátszását a pilótának kell indítania egy
  gyorsbillentyű megnyomásával. Természetesen egy adott hangfájl
  lejátszásához a járat teljesítésének megfelelő fázisában kell
  lennünk, és egyes esetekben más feltételeknek is teljesülniük
  kell. Emellett egy fájlt csak egyszer játszhatunk le. Ha
  bekapcsoljuk ezt a lehetőséget, a szimulátorban leütendő
  gyorsbillentyűt is meg kell adnunk. A szám és betű billentyűk (0-9,
  A-Z) közül választhatünk, esetleg kombinálva a <i>Ctrl</i> és
  a <i>Shift</i> emelők közül valamelyikkel vagy mindkettővel. Ha nem
  engedélyezzük a pilóta által történő vezérlést, a program
  automatikusan játssza le a hangfájlokat.
  </p>

  <p>
  Ha bekapcsoljuk a <b>Biztonsági ismerető indítása hátratoláskor</b>
  jelölőnégyzetet, a Malév dalt majd a biztonsági ismertetőt a program
  a hátratolás megkezdésekor elkezdi lejátszani, míg egyébként ezt csak
  guruláskor, az 5 csomó sebesség elérésekor teszi.
  <p>

  <p>
  Ha a <b>Megközelítési bemondások engedélyezése</b> jelölőnégyzetet
  kijelöljük, és a használt repülőgép típushoz
  <a href="#calloutsEditor">megadunk</a> megközelítési bemondásokat,
  akkor azokat a program megközelítéskor le is fogja játszani.
  </p>

  <p>
  Ha engedélyezzük az <b>Alternatív hangkészlet használata</b> jelölőnégyzetet,
  bizonyos fázisokban, bizonyos repülőgép típusok esetén a program alternatív
  hangállományokat játszik le. Jelenleg a Boeing 737 és 767 típusú
  repülőgépekkel való guruláskor ez egy olyan felvételt jelent,
  amely tartalmazza a Malév eredeti biztonsági bemutatóját.
  </p>

  <p>
  Ha a <b>Spoiler hang bekapcsolása leszálláskor</b> jelölőnégyzetet
  kijelöljük, a földetéréskor a spoilerek kinyílásakor egy jellegzetes
  hangot hallunk.
  </p>

  <p>
  Az alsó, <i>Ellenőrzőlisták</i> nevű részben az ellenőrzőlisták
  lejátszával kapcsolatos beállításokat találjuk. Az ellenőrzőlisták
  lejátszhatóságát a <b>Repülőgép-specifikus ellenőrzőlisták
  engedélyezése</b> jelölőnégyzettel engedélyezhetjük. Engedélyezés
  esetén meg kell adnunk egy másik gyorsbillentyűt, amelynek
  megnyomásakor az ellenőrzőlistát alkotó fájlok közül mindig a soron
  következők játssza le a program.
  </p>

  <h3><a name="prefsAdvanced">A <i>Haladó</i> fül</a></h3>

  <img src="prefsAdvanced.png" alt="A Beállítások ablak Haladó füle"/>

  <p>
  Ezen a fülön olyan beállítások vannak, amelyeket normális esetben
  nem kell megváltoztatnunk. Jelenleg ezek az automatikus frissítéssel
  kapcsolatos beállítások. Ha a <b>Frissítsd a programot
  automatikusan</b> jelölőnégyzet kijelölését megszüntetjük, a program
  az indulásakor nem ellenőrzi, hogy van-e frissebb
  változat. A <i>Frissítés URL-je</i> szövegmezőben látható az az URL,
  ahonnan a frissítést letölti a program. A program fejlesztői
  kérhetik, hogy ezt változtasd meg, mert például egy tesztverziót
  szeretnének kipróbáltatni. Vagy szervezeti okok, például egy új
  szerverre való költözés miatt kell megváltoztatni, stb.
  </p>

  <p>
  Ha X-Plane-t használunk és a loggert nem ugyanazon a gépen szeretnénk
  futtatni, ahol a szimulátort, jelöljük ki az <b>X-Plane távoli elérése</b>
  négyzetet, és az alatta lévő mezőbe írjuk be a szimulátort futtató
  gép címét vagy domain nevét.
  </p>

  <h2><a name="bugReportWindow">A Hibajelentés ablak</a></h2>

  <img src="bugreport.png" alt="A Hibajelentés ablak"/>

  <p>
  A hibajelentés ablak segítségével a program használata során
  tapasztalt, nem fatális problémákat jelenthetjük. Hibákat
  jelenthetünk a MAVA fórum megfelelő topikjában, e-mailben vagy
  saját kezűleg létrehozott tikettel a projekt honlapján. Azonban ezen
  ablak használatával nem csak a tikettet hozzuk létre, hanem abba
  automatikusan belekerül a napló és a debug napló szövege, ami
  jelentősen megkönnyítheti a hiba megtalálását. Természetesen
  előfordulhat, hogy a program úgy száll el, hogy ez az ablak nem
  elérhető vagy rosszul működik. Ebben az esetben maradnak az egyéb
  módszerek.
  </p>

  <p>
  A hibajelentő ablakot az <b>Eszközök/Hibajelentés</b> menüpont
  kiválasztásával vagy a <b>Ctrl+H</b> billentyűkombináció leütésével
  jeleníthetjük meg. Az összefoglalást kötelező kitölteni a probléma
  rövid, egy mondatos leírásával vagy címével. A <i>Leírás</i>t nem
  szükséges kitölteni, de ha bármilyen egyéb, hasznos információ
  eszünkbe jut, azt ide beírhatjuk. Mivel a program magától
  hozzáfűzi a napló és a debug napló tartalmát, azokat ide ne másoljuk
  be.
  </p>

  <p>
  Jelöljük be az ablak alján lévő jelölődobozt ha rendelkezünk
  GitLab felhasználónévvel, illetve szeretnénk (vagy legalábbis
  nem bánjuk) egy ilyen létrehozását. Ez azért lehet hasznos,
  hogy a hibajelentés állapotáról kaphassunk e-mailben értesítést,
  hacsak a GitLab fiókot nem konfiguráljuk másképp. Első alkalommal
  a gép böngészőjében megnyílik a GitLab oldala, ahol be tudunk jelentkezni,
  vagy regisztrálhatunk. Sikeres bejelentkezés vagy regisztráció
  után egy másik oldal jelenik meg, ahol engedélyezhetjük, hogy
  a logger nevünkben hibajelentést küldhessen (az engedély valójában
  szélesebb körű, de a szerző ígéri, hogy a logger mást nem tesz :).
  Ha később újabb hibát jelentünk, erre nem feltétlenül lesz szükség,
  de ha csak ritkán jelentünk hibát - és remélhetőleg ez a helyzet -,
  akkor szükséges lehet újra bejelentkezni és engedélyt adni, ugyanis
  a logger nem menti el a GitLab felhasználónevünket és jelszavunkat,
  csak egy tokent, amely korlátozott ideig ad hozzáférést.
  </p>

  <p>
  Ha a jelölődobozt üresen hagyjuk, egy általános tokent használ
  a program a hibajelentés beküldéséhez, így nem kapunk róla a
  továbbiakban információt automatikusan.
  </p>

  <p>
  Az így elküldött hibajelentések nyilvánosan hozzáférhetők, ezért
  semmilyen érzékeny, személyes információt ne írjunk beléjük.
  </p>

  <p>
  A <i>Küldés...</i> gomb megnyomásával elkészül a hibajelentés. Ha
  sikerül létrehozni, erről üzenetet kapunk, amely tartalmazza a
  hibajelentés azonosítóját is. Ezt célszerű feljegyezni, hogy a
  későbbiekben hivatkozhassunk rá. Ha rákattintunk az azonosítóra,
  a hibajelentés GitLab oldala megnyílik a böngészőnkben:
  </p>

  <img src="bugreportResult.png" alt="The Bug Report Result Window">

  <h2><a name="monitorWindow">A Monitor ablak</a></h2>

  <img src="monitorWindow.png" alt="A Monitor ablak"/>

  <p>
  A monitor ablakot elsősorban hibakeresésre lehet
  használni. A <b>Nézet/Mutasd a monitor ablakot</b> menüpont
  kiválasztásával vagy a <b>Ctrl+M</b> billentyűkombináció leütésével
  lehet megjeleníteni. A tartalma repülés közben másodpercenként
  frissül. Ha a logger valamit nem érzékel megfelelően, ennek az
  ablaknak a segítségével dönthető el, hogy a probléma a szimulátorból
  kiolvasott adatok átalakításával, vagy a már átalakított értékek
  feldolgozásával van-e.
  </p>

  <h2><a name="registration">Regisztráció</a></h2>

  <img src="registration.png" alt="A Regisztráció oldal"/>

  <p>
  Ha a regisztrálás mellett döntöttünk, a <i>Regisztráció</i> oldal jelenik
  meg. Írjuk be a kért adatokat. A dőlt betűvel jelölt adatokat (a
  telefonszámot és a nemzetiséget) nem kötelező megadni. A VATSIM és az IVAO
  azonosítók közül az egyiket viszont kötelező megadni, így valamelyik
  hálózatban regisztráljunk előbb. A jelszónak legalább 5 karakter hosszúnak
  kell lennie. Javasolt olyat választani, amelyben kis- és nagybetűk, számok
  és akár speciális karakterek is egyaránt megtalálhatók.
  </p>

  <p>
  Ha minden szükséges adatot beírtunk, kattintsünk a <b>Regisztráció</b>
  gombra. Az adatok bekerülnek a MAVA adatbázisába, és ha minden jól megy, egy
  dialógus ablakban megkapjuk a <i>pilóta azonosító</i>nkat. Ennek alkja
  <i>Pnnn</i>, ahol <i>nnn</i> egy háromjegyű szám (pl. <i>P210</i>).
  Ezt a jelszóval együtt célszerű lejegyezni. Ezekkel az adatokkal tudunk
  bejelentkezni a MAVA weboldalára, fórumába és az oktatóközpontba.
  </p>

  <p>
  Ha a megjelenő dialógus ablakban az <b>OK</b>-ra kattintunk, a <i>Jelölt</i>
  lap jelenik meg:
  </p>

  <img src="student.png" alt="A Jelölt lap"/>

  <p>
  Itt megtekinthetjük az elméleti vizsga és az ellenőrző repülés állapotát,
  valamint elindíthatjuk ezen tevékenységeket.
  </p>

  <p>
  Az elméleti vizsgált az Interneten,
  a <a href="http://mavasystems.hu/moodle">MAVA Oktatási Központban</a>
  tehetjük le. Az <b>Elméleti vizsga</b> gomb megnyomásával a böngészőnkben
  megjelenik a Központ weboldala, ahol a pilóta azonosítóval és a
  jelszavunkkal történő bejelentkezés után letehetjük a vizsgát. Ha az sikerül,
  a <i>Jelölt</i> lapon a vizsga állapota frissül. Erre azonban csak néhány
  perc elteltével kerül sor, mire a háttérben futó rendszerekben frissül az
  állapot és erről a logger is értesül.
  </p>

  <p>
  <b>FIGYELEM!</b> Jelenleg az Oktatási Központ nem működik. Konzultálj a MAVA
  valamelyik tagjával, hogyan tehetnéd le a vizsgát.
  </p>

  <p>
  Az ellenőrző repülés egy egyszerű repülés, amely során a ferihegyi
  repülőtérről (LHBP) felszállünk, lerepüljük a szabványos indulási eljárást
  (SID-et), majd egy megközelítési transition kezdőpontjára repülünk,
  lerepüljük a transitiont és végül leszállunk. (Ha az előző mondatban szereplő
  egyes fogalmak jelentése nem világos, úgy nézzünk ezeknek utána, mert a
  normál járatok teljesítéséhez is tudnunk kell, mit jelentenek ezek.)
  Válasszuk ki a használni kívánt repülőgép típusát (jelenleg a Boeing 737NG
  család valamelyik típusát vagy a Bombardier Dash-8 Q400-ast), majd
  kattintsünk az <b>Ellenőrző repülés</b> gombra. Ekkor a normál járatok
  teljesítésével szinte teljesen megegyező
  folyamaton <a href="#tabFlight">végigvezet</a> minket a program a
  <a href="#connectPage"><i>Kapcsolódás</i></a> oldaltól kezdve.
  </p>

  <p>
  Az ellenőrző repülés akkor sikeres, ha nem vétettünk olyan súlyos hibát,
  amelyre már a program is azt mondja, hogy NO-GO. Ellenkező esetben újra kell
  próbálkoznunk. Ha a járattal kapcsolatban tanácsot szeretnénk kérni, a
  PIREP-et mindkét esetben elmenthetjük fájlba, és azt elküldhetjünk a MAVA
  mentorunknak.
  </p>

  <p>
  Ha a későbbiekben elindítjuk a programot és bejelentkezünk, az mindig
  ellenőrzi a rangunkat. Ha az még STU (student - jelölt), akkor mindig
  a <i>Jelölt</i> oldalra kerülünk a belépés után. Ha minde az elméleti
  vizsgát, mind az ellenőrző repülést sikeresen teljesítetjük, a rangunk FO
  (First Officer - elsőtiszt) lesz. Ekkor már foglalhatunk járatokat a MAVA
  weboldaláln és a logger segítségével le is repülhetjük azokat. Ebben az
  esetben a <a href="#flightSelectionPage">Járatválasztás</a> oldal jelenik meg
  a sikeres belépés után.
  </p>

</html>
